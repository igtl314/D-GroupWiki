[[Testamente 15/16]]

[[ChiefTestamente 13/14]]

Först vill jag bara säga grattis den roligaste posten i D-Group. Detta kommer att bli ett år fullt av upplevelser som du aldrig kommer att glömma. Testamentet som du får av mig är självklart bara riktlinjer som ska hjälpa dig på vägen. Det innehåller tips och råd och kan hjälpa dig att inte göra samma misstag som andra har gjort. Var inte rädd att komma med egna idéer och gå din egen väg. De bästa besluten kommer du att fatta med hjälp av ditt eget sunda förnuft och det är oftast det som är det bästa. Var dock inte rädd att fråga gamla groupisar om allt du undrar över, det kommer du att spara mycket tid på.

===== Vad är då D-Group? =====
Du vet säkert till stor del vad D-Group är och vad ni kommer ha för uppgifter, men det kan vara värt att tänka igenom allt en gång till. Nu är det nämligen du som håller i trådarna och kan forma mycket som du själv vill. Som Chief har man inte bara som uppgift att bestämma, utan man har också stora möjligheter att påverka, både på gott och ont. 
Tänk igenom vad det är för typ av festeri som du vill vara med i och vilka människor du vill jobba med. Tänk igenom hur du ska få ditt gäng att fungera tillsammans och se till att ni tillsammans pratar igenom vad ni vill göra med året, hur ni ska vara osv. Försök se till så att alla har förtroende för dig och kan vända sig till dig om det är något.

===== Chief-posten =====

Som Chief har man kanske inte så många fasta arbetsuppgifter, men det kommer att dyka upp en hel del att göra under året, så se till att delegera så mycket som möjligt! Annars kommer du att ta på dig för mycket och du har faktiskt en massa medhjälpare som kan hjälpa dig.

Som Chief har man följande huvuduppgifter:

  * **Leda, hålla samman och inspirera gruppen.** Detta är den viktigaste uppgiften. Det kräver många ledaregenskaper av dig, men tänk på att så länge som alla trivs tillsammans kommer det fungera. Om det är jobbigt ibland, och det kommer det vara, glöm inte bort att D-Group faktiskt är hur kul som helst. Se till att alla är glada så kommer allt ni göra att bli mycket bättre och roligare. 
  * **Ta ansvar.** När det kör ihop sig och blir struligt är det du som Chief som måste gå in och styra upp saker och ting. Det behöver inte betyda att du ska göra sakerna som går fel, utan att se till att saker ordnar upp sig. Det kan handla om att en person behöver hjälp av någon annan eller bara prata med personen som strulat till det. Detta kommer att betyda att det är du som får ta emot en del skit från folk, både befogad och obefogad. Var bara lugn och trevlig och tänk efter en gång extra så kommer allt ordna sig. Ansvaret betyder ju också att du får ta emot äran när saker och ting går bra och bli lyckade. Glöm inte bort att ta åt dig då, det är en av de roliga delarna av Chief-posten.  
  * **Planera.** Planering är A och O som chief. Ligg alltid före de andra, gärna mer än ett steg. Se till att du har tänkt igenom de stora delarna av ett arrangermang innan ni börjar diskuterar dem. Läs gamla testamenten, kolla upp förslag på datum och andra saker. Att vara ute i god tid med bokning av lokaler, priser och annan information är guld värt. 
  * **Fördela och samordna arbetet.** Detta är lite hönsmamma-arbete, men det behövs verkligen oftare än vad man skulle önska. Det innebär att se till att alla gör vad de ska och att allt blir gjort. Du behöver inte veta allt i minsta detalj, men intressera dig för vad de andra jobbar med och se till att det blir gjort. Det är lätt att det alltid är samma personer som ställer upp på saker som ingen har på sin post. Försök fördela det rättvist. Det är mycket bättre att fråga någon direkt när något ska bli gjort än att slänga ut en allmän fråga i gruppen. Då finns risken att några alltid gör det eller ingen alls. Tänk igenom vilka poster som har mycket att göra när under året, för det är ojämnt fördelat på olika tidsperioder. 
  * **Ge groupisarna ansvar.** Våga lita på dem att saker bli gjorda. Du behöver inte veta exakt vad de gör, utan bara att deras uppgifter blir gjorda. Visa dock intresse och fråga hur det går med deras uppgifter. Då känner de att du är intresserad men inte lägger dig i hur det ska göras. Låt dem ha frihet att göra på sitt sätt även om inte du tycker det är det bästa sättet. Att det blir rätt gjort i slutändan är det viktigaste, inte alltid vägen dit (om det inte är onödigt tidskrävande eller påverkar ekonomin). Säg bara till när det verkligen behövs, för det kan det göra ibland, så kommer alla tycka att arbetet är mycket roligare.  
  * **Hålla i mötena.** Det är viktigt att man får bra ordning på mötena så det inte blir en massa skitsnack. Om ni har som vi hade, med lunchmöten, har man inte jättemycket tid och det finns ofta knappt tid att diskutera det som måste diskuteras. Se till att styra upp dem från början. Vi hade ett snack i början på hösten om hur alla ville ha mötena och hur de ville att jag skulle styra upp dem. Det var bra eftersom alla fick säga vad de tyckte då och det var även lättare för mig att säga ifrån när det var för mycket flams. Skriv noggranna föredragningslistor och se till att protokollen blir noggrant skrivna. Försök sammanfatta efter varje punkt vad som har sagts och bestämts, så att alla är med på det. Det blir även lättare för sekreteraren att skriva protokollet. 
  * **Representera D-Group på andra möten**, bland annat inom D-sektionen och Förenade Festerier (FF), samt bokningsmöten på Herrgår’n och Kårallen. Din roll i Styret är inte så stor. Mest att sitta med på möten och informera om vad som händer inom D-Group. Se till att representationen fungerar, dvs att D-Group syns på fester, sittningar, tävlingar osv. D-Group ska alltid visa upp en positiv sida. Tänk på att festeriet är till för alla, även de som inte dricker alkohol eller är osäkra och blyga. 
  * **Försök kom med idéer till förbättringar** av de olika arrangemangen och försök även få alla andra groupisarna göra det. 
Hjälpa andra groupisar när det behövs. Fråga om de behöver hjälp. Vissa personer kan inte med att be om hjälp även om de har hur mycket som helst att göra, medan andra inte har någonting. 
  * **Var spexig, se allt med glimten i ögat.** Försök få fram det positiva i saker och ting. Om något går snett så är det inte hela världen. Det ordnar sig. Det är ju trots allt bara en studentförening det handlar om. 
Det står en del om andra poster i testamentet. Det är till för att du ska veta om det, inte för att du ska göra det. Se till att rätt post utför det bara.


===== Testamente =====
Det är ofta mer regel än undantag att testamentet kommer väldigt sent, eller iallafall att halva gör det. Detta är något jag verkligen tycker att du skall försöka motarbeta, genom att börja skriva på det direkt. Så fort ett arrangemang är genomfört, skriv då om det. Det är både lättare att komma ihåg saker direkt, och sen tar det väldigt mycket tid att skriva testamentet om man skall skriva allt på en gång. Användningen är av testamentet är väldigt olika, jag hade delvis inte fått eftersläpp/nollesittningsdelen förän några dagar innan arrangemanget var, vilket gjorde att jag inte hade någon nytta av det. Det fungerade bra ändå tackvare att jag varit med på DÖMD, men att ha det till hands är bra för man slipper alltid småmissar. Så mitt råd till dig är att först ta dig tid att läsa hela testamentet, och sen inför varje sak där det finns information läsa den ett par ggr innan ni genomför arrangemanget eller vad det kan vara. Detta gör att man har mycket större nytta av informationen än om man bara försöker läsa allt en gång och sen tror att man kommer ihåg det.

===== Viktiga personer =====
Här kommer några viktiga personer som kan vara bra att ha god kontakt med och veta om:

  * **Christer Carlsson, studenthälsan**. Även kallad mannen som är Gud. Han har inte samma befogenheter som han en gång haft, men han är en verklig tillgång för oss festerister. Honom kan man fråga om det mesta inom studentvärlden. Han har varit med länge och har bra kontakter runt om i stan. Han kan hjälpa till med kontakt i Norrköping, leverera saker dit, alkoholtillstånd, alkohol-/drogfrågor mm. Han visar sig ofta på festerna på Kårallen och kör fulla människor hem eller till akuten om det behövs. Ta gärna kontakt med honom innan ni ordnar någonting om ni vill att han ska komma dit. Han sitter på studenthälsan i Zenit och har telefon: 013-281390 eller 070-3281390. 

  * **DC-Kårallen (Driftchef)**: DC har ansvar för Kårallen. Prata med honom inför varje fest ni tänker ordna på Kårallen och berätta vad ni tänker göra så att allt är OK. Det finns vissa regler som man måste följa och som är lätta att missa. Det finns en Kalasmanual med rutiner som gäller och där kan man hitta mycket information. Under ditt år kommer Joachim vara DC på Kårallen. 

  * **DA-Kårallen (Dagsansvarig)**: DA hjälper DC att hålla koll på Kårallen. Det brukar finnas 10 DA. Det är de som jobbar med er under festerna och som har det yttersta ansvaret och bestämmer under kvällen. Ni måste ta kontakt med DA senast 3 dagar innan arrangemanget och meddela när ni vill att de ska vara där. Ha ett möte med DA 3-4 veckor innan så att ni kan diskutera vad ni tänker göra under kvällen så att de vet det. Gå igenom allt som kan vara viktigt, som barplacering, sittningar, eftersits, dekor, band som spelar, tider och andra specialsaker. Det finns bra och dåliga DA. Har du önskemål om DA så be denne ta hand om din fest. 

Lär gärna känna DC och DA:arna! Det är alltid bra att vara kompis med de ansvariga.

  * **Lennart Borell**: Sitter i A-huset. Här kan man boka bord och stolar, garderober (om inte Kårallens räcker) och lättmetallsscenen (som används i Baljan). Det finns 10 delar att boka billigt. Här hyr man även skyliften som bland annat forte behöver för att rigga sina saker. Den tunga scenen som funnits i A-huset tidigare finns nu på VTI. Man kan inte boka den genom någon person, utan sätt en lapp på den bara och hoppas den finns där när ni ska ha den. Mest kontakt med Lennart mitt år hade J^6-groupisen. 

  * **Eurest-Mattias**: Sköter allt med matsalen när ni ska boka den, det är mest sittningsasnvarig som har mycket kontakt med honom, men se till att lära känna honom så du vet vem han är.  
  * **DC-Herrgår’n:** Med Driftchefen på HG pratar man om allt som har med HG att göra. Dock finns mycket information om bokning osv på www.hg.se. Titta där först och fråga sen. Årets DC är en Johanna. 
  * **Gamla Chief-Groupies**: man kan alltid fråga dem om vad som helst. Tveka inte!




===== Uttagning =====
Direkt efter man har blivit vald kan man börja söka efter personer som vill vara med i D-Group. Men det här vet du redan, för vi är ju klara med uttagningarna. Men eftersom jag redan skrivit detta kan det får stå kvar.

Se till att få upp lappar, iväg info-mail direkt när du blivit vald (vårmötet är ofta bara en formalitet). Försök nå alla på så många sätt som möjligt, t ex hemsidan, snacka med folk, föreläsningar mm. D-Group brukar bestå av personer ur olika årskurser vilket kan vara en fördel eftersom äldre studenter ofta vet hur mycket går till. Vilka som är passade för D-Group är svårt att säga innan, men man brukar kunna komma långt på sin känsla. Fråga ut dem ordentligt på intervjun. Ställ många frågor (alla behöver inte va relevanta) så att du får en känsla av vem personen är. 
Förra året satt vi 4 personer och intervjuade, det tycker jag var lagom, de som var med på intervjun utöver mig var den andra pryon, föregående Chief och föregående Webb. Anledningen till att just webb var med var pga att hon var intresserad av att delta. Egenskaper som gör sig bra i D-Group är ödmjukhet, engagemang, social, stresstålig, ansvarsfull. Tänk även på att gruppen ska passa ihop. Det är i allmänhet bra folk som söker och man får välja bort folk som skulle passa, vilket kanske är ett angenämt problem i sig. Det står i stadgarna att D-Group ska bestå av Chief och Cash och ett lämpligt antal groupisar. Det är alltså upp till dig att fördela posterna. Det senaste året har det varit 14 personer, och de 2 åren innan var det 15 inklusive Chief och Cash, vilket ansågs vara för många. Det är till och med så att man har varit 13 många år tidigare, men med den storlek DömD har nu för tiden kan det kanske bli svårt. Posterna kan du bygga om som du vill egentligen. 

==== Ditt nya gäng ====
Samla det nya gänget så fort du kan efter att de blivit valda så att de kan presentera sig för varandra och du kan introducera dem för vad som komma skall. Börja prata om vad som krävs för att de ska bli ett lyckat år och kanske vad du har för förväntningar och förhoppningar. Informera dem om vad som kommer hända under våren och prata om sommarträffen lite så att de vet om den. I början planerade vi mycket för skiftet och ägnade oss åt lite gyckelträning inför det. Både med lite mer formella möten på skolan, men även hemma hos oss själva.  De första de nya behöver göra är att fixa overallerna. Färg att måla namn, post och Gustav med ska finnas men kolla med vår Wärk. Du har väl koll på vad som ska göras med overallerna så fråga om det är något. Planera detta i god tid eftersom det tar tid med dem, som du vet. Det ska sprättas, sicksackas, färgas, sys ihop, målas ryggtryck, namn och post. Overallerna skall vara klara till skiftet. Det kan vara kul om groupisarna själva kan hitta på ett roligt namn på sin post, typ Cash istället för kassör osv. Ett tips kan vara att hyra/låna några symaskiner så att det går fortare att sy. När vi sydde våra lånade vi både av folk vi kände, men även av FR Ryd. Det var inte jag som lånade dom, men jag är nästan helt säker på att de var gratis.

Bara några dagar innan Nolle-P rullade igång på riktigt fick vi i festeriet ett mail till våran maillinglista, av personen som pryoade med mig, och hade årets ena tryckpost. Han meddelade genom sitt mail att han skulle flytta hem igen, och därmed hoppa av D-Group. Detta blev väldigt jobbigt då det kom oväntat och försatte oss i en svår situation då vi redan ”bantat” bort en post från föregående år. Efter att ha diskuterat det hela hit och dit ett par gånger bestämde vi oss för att kontakta en person som våran kassör kände bra, och fråga om han ville vara med. Redan innan vi frågade hade vi bestämt oss för att inte ta in någon av de som blivit nekade vid intervjuerna, eller ens försöka gå ut publikt med att vi letade efter någon. Vi hade i princip bestämt oss för att om personen vi frågade inte tackade ja så fick vi klara oss på bara 13, och eventuellt låna hjälp till speciella grejjer. Nu hade vi sådan tur så att vi fick ett ja, och blev därmed lika många som vi tänkt oss från början. Upplevelsen med avhopp i början av året är inget jag hoppas att ni behöver uppleva, men om det sker så vet du nu ändå lite om hur vi skötte det och hur våra funderingar gick.

===== Skiftet =====
Nu när nya D-Group är uttaget är det dags att skifta ut gamla D-Group.  Se till att det blir en riktigt skojsig fest, så som ni vill ha nästa år. Samla in de pengar ni behöver från oss, 100 kr har det varit tidigare, vi tog dock lite drygt 200kr för att pengarna skulle räcka till en heldag med mat, alkohol och aktiviteter. Förra Vi började med en runda i stan med diverse stationer som syftade till att gamla D-Group skulle få återuppleva året som gått. Efter detta åt vi lunch, pastasallad, och åkte sedan ner på stan och spelade bowling. Efter det grillade vi, bastade och sist gick vi till Stabens festeri-/fadderifest Slasquen. Det är en fördel om det blir bra gemenskap mellan gamlingarna och de nya så får ni lättare hjälp under nästa år. Gamlingarna kommer att se till att vissa traditioner upprätthålls vilket ni kommer att märka… En sak som ni ska göra är att måla över något på Gustav på våra ryggar med sprayfärg. Det ska ha med avgående D-Groups DömD-tema att göra. Fixa gärna en mall eller liknande så blir det lättare att se vad ni har målat.

===== Innan sommaren ===== 
Det kan vara bra att ha koll på vad som händer i Nolle-P och vad Staben förväntar sig av er. Vad de vill ha hjälp med under Nolle-P så att du kan informera alla andra groupisar. Prata med generalen innan ni åker hem för sommaren.
Prata även med de festerier som ni ska ordna Nollephesten med. Ni måste dela upp ansvaret redan innan sommaren så att alla kan jobba lite under sommaren. Vår uppdelning som vi hade hittar du under Nollephesten. Generalen har koll på vilka ni ska anordna tillsammans med. Vi gjorde det med CM och VI-Ling.
Bestäm datum för sommarträff. Det är viktigt att den blir av och att så många som möjligt kan komma på den. 
Se till att alla kommer in i gruppen direkt! Det är viktigt!
Se till att ni fått info om Svarta så att ni kan skicka ut info och ta betalt under sommaren från gamlingarna. Informationen brukar komma genom FF-möten och FF-listan. Vi fick info ganska sent, men när den väl kom kom det tillräckligt med info och vi fick en kontaktperson.
Skicka ut information till alla festerier om kläggsamlingen


===== Kläggsamling =====
Kläggsamligen är en samling av kontaktinformation till alla festerier som D-Group brukar göra. Kläggsamlingen ges huvudsakligen ut i en tryckt upplaga gjord för att passa i en filofax. Men vi valde att även lansera den digitalt, på våran hemsida. Detta påpekade vi i mailet vi skickade ut om information, så att det inte skulle skapa några problem. Mailet bör man helst skicka ut redan innan sommaren, allra senast i början av sommaren. Många svar kom precis innan deadline, så man behöver inte bli helt förstörd om man inte fått mer än ett fåtal svar någon vecka innan. Fast det är klart, ett påminnelsemail skadar inte. En viktig sak vi missade var att man borde skicka ut en mall som skall fylla i i excel, detta hade sparat oerhört många timmars klippa/klistra mellan mailen och excel. Kläggsamlingen skall helst vara klar för tryck innan nolle-p drar igång på riktigt, vilket vi inte var. Problemet är väll att när nolle-p väl drar igång finns det ingen tid alls för nått sånt här, utan det fick vänta tills efteråt. 

===== Sommarträff =====
Sommarträff är en tradition som innebär ett utmärkt tillfälle att lära känna varandra bättre innan arbetet sätter igång för året. Man har också ett bra tillfälle att planera lite inför det kommande året. Bestäm en helg som alla kan vara med (alla bör verkligen vara med) och en stuga eller liknande som ni kan vara i. Ta med mat, åväråler, alkohol och ett glatt humör. 
Något jag tycker att man skall tänka på är att göra upp någon form av arbetsfördelning, kanske dela upp måltiderna, några tar frukostarna, någon fredagsmaten, någon lördag lunch å några lördag middag. Det är inte så att det inte löser sig om man inte gör det, men det kan, och blev för oss, tyvärr så att några få personer gjorde maten varje gång, och sedan var det alltid samma personer som diskade, plockade undan osv. Vilket känns tråkigt då det givetvis är så att man inte tycker att det blir lika roligt om man känner att man gör saker som andra eg. borde hjälpa till med.

Under sommarträffen brukar man också passa på att diskutera 
Familjenamn och tema på årets D-Group. Tidigare namn är t ex von Plutt, von Thratt, af Schraede, van Grogh, van der Aakroekar, la famille d´Cahldreigh, the O´Dragly family, familia Zcqharõel, stammen a’Thacqxupher, la famille L’Aphârfvhine, La Familia di Ardonccio, van Wavullijae, don Quebefvre och Familjen Hin-Kaiwo-Toka.
De sista åren har det även varit tema, vi hade XXX. Temat har bland annat synts på det ombyggda D-Groupmärket och tidigare år även mössor och liknande. Teman som varit är Japan, Mexico, indianer, Frankrike och Maffia. 
Man kan även börja prata DömD-tema om man vill (tidigare teman ganster, skräck, smurfar, England, barnprogram, trafik, agent, tusen och en natt, amerikanskt 50-tal, Asien, Astrid Lindgren, Zorro och undervatten). Men håll detta hemligt för folk utanför gruppen, som du vet!
==== Gyckel ==== 
Vi skrev ett par låtar under sommarträffen i alla fall. Och började spåna på en del. Det är något som man verkligen bör ta tag i direkt. Det tar nämligen mer tid än man tror och det är svårt med idéer ibland. Det behövs ha färdigt låtar så man kan gyckla en del i Nolle-P. Det var då vi hade mest gyckel inbokade.

Det viktigaste under sommarträffen är dock att man ska lära känna varandra och ha kul. Vi hade ett ganska långt möte på lördag förmiddag och pratade om allt vi hade planerat och senare på kvällen skrev vi gyckel. Sen kunde vi äta gott och festa resten av helgen. 

==== Övrigt under sommaren ====
Under sommaren måste även Billätt-groupisen få iväg inbjudan till Svarta Lördagen till alla X-Groupies, X-Stabare och nuvarande Staben. Det brukar va strul med att få in pengarna från X-arna så skicka ut mail i god tid och ge datum för inbetalning minst 5-10 dagar innan pengarna ska in till Svarta-gruppen. Var hårda med datum för anmälningar och betalningar. 
Planera så mycket det går av nollephesten. Det har du igen sen i Nolle-P. Du vet vad som ska göras direkt när alla kommer upp, samtidigt som du faktiskt kan vara med lite i Nolle-P. Bolla idéer med berörda poster eller, om det är något som berör din egen post, med någon som du vet har bra åsikter. Försök peppa alla andra groupisar att också planera så mycket det går inför nollephesten. Det lönar sig alltid att vara bra förberedda. Försök tidigt att få alla medvetna om hur andras arbete påverkas av deras, t ex eknomin. 

===== Jobbarbyten =====
Jobbarbyten var något jag inte funderade på jättetidigt förutom att jag själv hade jobbat på Sun-trip och därgenom visste att det förekom. Men eftersom det inte är jättelätt att få ihop dom över 100 jobbare som behövs till DÖMD är det helt klart intressant att försöka genomföra några byten med andra. Det går helt enkelt ut på att man jobbar åt dom på nått av deras arrangemang, och dom i sin tur jobbar på DÖMD. Vårat år jobbade vi åt Jur6 på Lagens Änglar, Läxmästeriet på Kravallentine, Y6 på VSR, Läx/SM/FBI på SunTrip och Bi6 på Snuttefilmen. Sen hjälpte även Bi-6, som vi arrangerar tentakravallen med, till som dommare på DÖMD eftersom dom inte kunde städa efter tentakravallen. Men börja prata lite lätt med folk om byten redan nu så att ni iaf har en 2-3-4 st sen. 

===== NOLLE-P =====
Viktigt, försök att hålla så mycket kontakt med staben som möjligt, ligg på dom om vad dom förväntar sig och vad dom vill att ni skall göra. Vi hade lite problem under vårat år då dom förväntade sig att vi skulle göra saker som vi inte trodde att vi skulle göra. Vilket dels gjorde att vi blev sena i planeringen, men även att det blev lite sura miner både här och där. Så kontrollera verkligen både en och två gånger så att ni vet exakt vad ni förväntas göra.

Under vårat år frågade staben oss om vi ville vara faddrar, dom tyckte verkligen att alla skulle vara det, men tvingade ingen. Dom flesta av oss valde att vara faddrar, några avstod då dom hade mycket annat att göra, så som omtentor osv. Tidigare år har det även varit så att alla groupisar varit faddrar. Det beror lite på hur mycket faddrar Staben lyckas få ihop. Om ni ska vara faddrar se till att Staben vet vilka som är groupisar så att inte alla hamnar som faddrar i samma nollegrupp. Ni kommer nämligen inte kunna vara med på allt av olika anledningar. Men som sagt kolla med Staben om ni behöver vara faddrar. 
En nackdel med att vara fadder som groupie är just att man inte kan vara med på allt och det kan gruppen bli lidande av om inte Staben har tänkt på det. En klar fördel, som jag tycker vinner över nackdelen, är att alla både nollor och faddrar inte får få intrycket att groupisarna tycker de är viktigare än andra. De ska få intrycket att ni är som alla andra, bara att ni tagit på er en extra uppgift. Det ger er ju tillfälle att lära känna nollorna och det ökar chanserna för att de ska vilja engagera sig senare. 
Det är ju i Nolle-P som nollorna skaffar sig sitt första intryck av D-Group i synnerhet och festerister i allmänhet. Glöm inte bort att ni är förebilder som festerister och visa att ni verkligen inte bara festar och slappar hela dagarna. Ta upp detta på ett möte och snacka igenom hur ni ska uppträda i Nolle-P. Det är speciellt och ni bör tänka på det lite. 
D-Group brukar på något sätt presentera sig mer officiellt under Stabens utflykt, då även styret presenteras. Hur detta sker är lite olika och det bestämmer Staben. Under vårat år hade vi en station på vägen ut till hajken och sedan 2 lekstationer väl på plats. Åverålesförsäljningen tar Styret hand om. Kolla upp med Styret när åverålerna kommer så att ni kan planera in åverålsfixet som ni ska anordna för nollorna.  Försök undvika Bell så mycket som möjligt under Nolle-P. Staben har mycket att göra och de behöver både Bell och Qulan för att det ska fungera för dem. När nollephesten är på G ska ni givetvis ha fullt tillträde. Säg till både Staben och gamlingar redan innan nollephesten att de ska hålla sig undan från Bell under kvällen. Då är det ni som jobbar där och behöver vara där. Det är trevligt att se till att nollan förstår att det är D-Group och inte Staben som anordnar nollephesten.

Se till att groupisarna är medvetna om att Nolle-P tar enormt mycket mer tid än vad man tror. Vill man t ex gyckla på sittningar så bör man ha skrivna gyckel redan innan Nolle-P. Öva ordentligt. Saker som D-Group brukar gyckla på är Klassmiddagarna och Donnas kräftis (bara den manliga delen). Men det kommer mycket förfrågningar från andra sektioner och festerier. 

Målning av sektionens märke i märkesbacken brukar hamna på D-Group och Styret. Förra året köpte Styret färgen och vi fick gratis mot att vi hjälpte dem att måla klart alla märken, eftersom de har ganska många att måla. Om ni ska köpa färg så ta med en bild eller ett tygmärke så att de i butiken ser vilken färg ni vill ha. Roller är ett hett tips eftersom det går mycket fortare då. 

En annan sak som Staben behöver hjälp med är att bära sektionens standar från Borggården till skolan. Ordförande i styret och festerichefen brukar göra det. Se dock till att det finns 2 personer som kan byta av er eftersom det kan bli jobbigt.  Något annat som vi införde som tidigare inte funnits (på våran sektion iallafall) är lite små skådespel på vägen från Konsert & Kongress tillbaka till skolan. Vägen är lång och det går inte fort med repet som man bär med sig, vi satte upp lite allt möjligt, en kidnappning, två kycklingar (människor i dräkter) som satt å spelade chack, 2 kidnappare som sedan grävde ned den kidnappade osv. Detta var väldigt uppskattat och gjorde att vägen blev lite roligare. Man kan utan problem stoppa in väldigt många fler liknande saker på vägen, bara de inte är precis på varandra så blir det bara roligare med fler. Något som kanske kan vara svårt, men som man ändå skall försöka med är att prata med de som har samling och invigning på K&K samtidigt som ni, och ta reda på och diskutera med dem när de kommer till borggården. Vårat år hade vi lite problem, och de kom inte dit förän 5 minuter före vi var tvungna att gå för att hinna i tid. Detta gjorde att det blev väldigt segt för D-sektionens nollor då de samlas på borggården. Det är mycket lättare att underhålla nollan om man har andra sektioners nollor till hjälp.

Eftersom det händer mycket i Nolle-P och festerilivet är nytt kan det vara bra att göra lista över allt som alla ska göra, eller något slags kalenderliknande. Det gör ni självklart som ni vill, men det är ett tips. Glöm inte bort att det är du som ska kolla av med alla att det går bra för dem. En del ber inte om hjälp fast de kanske behöver.

===== Svarta Lördagen/Sillis ===== 
Svarta Lördagen är en dag i Nolle-P då en massa gamlingar kommer på besök till Linköping. Det är en rundvandring och SOF/Fortes utedisco på kvällen. De som ska bli inbjudna är Staben, X-Staben (dvs Custos Morum) och X-Group. 

På morgonen ordnar D-Group en sillfrukost, som brukar vara vid grillplatsen vid Vallaskogen. Det kan vara idé att vara där i god tid så att ingen annan norpar den. I och för sig har de andra sektionerna också sina standardställen som de alltid är på och de vet var vi brukar vara, men det kan vara bra ändå. Att maila ut på FF-listan och informerade om var ni skulla vara är bra. Om ni i inbjudan skriver ”den vanliga platsen” vet alla vart de ska ta vägen.

Gamlingarna förväntar sig sprit, öl, sill potatis och allt annat som hör till. (mat- och spritansvarige ska ha fått mer info i sina testamenten). Vi lyxade till med chillinötter och godis, bland annat godishalsband som var väldigt uppskattat. Naturligtvis vill vi åka Valla-tuff-tuff-tåg också! Länge! Boka det i god tid. Priset för det är ganska högt, tror vi betalade 2400kr och året innan var det också dryga 2000 kr. Det finns en tågfond som man kan ta av när tåget är allt för dyrt (som exempelvis nu), problemet med den är väl att den början sina lite smått. Om den inte fylls på tills ni behöver den. Mer information om den har kassören. Lite öl och sprit är bra att ha till försäljning. 

Om just Svarta som det också kallas (kallas ibland även Svartan, även om vissa X-are då får spader.) kommer ni få mer info från svarta-gruppen. För efter frukosten ska gamlingarna ge sig ut på en jättespritrunda, men en massa andra sektioners gamlingar. För att vi ska få gå på den måste ni hjälpa till med Svarta. Man kan stå på station men även städa efter eller bygga staket. Vi hade grillstationen, vilket var sisdär. Vi hade öppet mellan 15 och 18, och cirkus kvart över 5 började folk komma. När vi till slut stängde vid halv 7 var det många som inte kommit, när dessa väl kom var dom lagom glada, och hävde ur sig både det ena och det andra. Så grillpasset var ingen höjdare, tyvärr är det nog ingen station som är jättetrevlig, så ni får själva känna efter vad ni vill ha. Det som fanns vårat år var spritstation, matstation, grill, städning eller förberedelser dagen innan. Har ni någon form av sprit station så tänk verkligen igenom förvaring av alkoholen, då det är väääldigt vanlig att gamlingarna vill ha mer än de ska få. Särskilt i början av rundan. 

Se till att ni får prisinformation ganska snabbt (innan sommaren) så att ni kan planera inbjudan och biljettförsäljning med mera. Det är ganska mycket strul med att samla in pengar från gamlingarna. Skicka ut inbjudan så fort ni bara kan och skriv när pengarna ska vara er tillhanda. Sätt ett datum senast en vecka innan Svarta-gruppen ska ha pengarna så att ni hinner kolla av att alla har betalat. Vår biljett använde sig av D-Groups postgiro för betalningarna och det funkade ganska bra. Men en förutsättning för detta är att Cash är villig att ställa upp och kontrollera vilka som har betalat med jämna mellanrum. Så se i så fall till att ni har fått kontot överskrivet på er. Men snacka igenom det och ta det alternativ som känns bäst för er. Mer om detta finns i Biljätt-testamentet. 

Se till att ni får hämta biljetterna några dagar innan Svarta. Eftersom så gott som alla gamlingar kommer på Sillisen redan är det lämpligt att dela ut biljetterna då. 

===== Nollesittningen ===== 
Sittningen anordnas helt själv, utan inblandning från andra festerier. D-sektionen burkar sitta i Colossuem och det bokas på lokalbokningen eller genom Eurest. Boka det som D-sektionen så ska det inte vara någon hyra på det. Boka även ett rum som servitörerna kan ha sina saker i. Snacka inte med allt och alla om att ni ska vara i Colossuem så att ni åker på hyran i alla fall. Christer Carlsson på Zenit kan också hjälpa till med bokning och liknande. Vårat år bokade vi genom DC på kårallen, men det berodde på att på våren fanns ingen ansvarig för sittningarna på kårallen då all personal byttes ut där då företaget med ensamrätt byttes. Nu för tiden är det Eurest som gäller.

==== Marknadsföring ==== 
Staben hjälpte oss med att göra reklam på morgonsamlingarna och nolletidningen, faddrarna i sina nollegrupper. Vi satte inte upp några affischer om sittningen, för den brukar sälja sig själv ganska bra ändå, däremot valde vi att sätta upp lite affischer för eftersläppet. Om dessa gav effekt är väldigt svårt att veta. Något som däremot är bra är att gå runt i nollornas klasser och gör reklam så att de får veta det i god tid. Vi valde även att gå runt i fadderklasserna och tala om för dom vad som gällde ang. sittning och eftersläpp.

==== Förköp och biljetter ====
Tänk på att Custos och Aristocats ska bjudas in till sittningen. Påminn dem om om att det är Nollans fest, så de får hålla sig lugna. Det brukar inte vara nått problem, men det är lika bra att påpeka då de längre tillbaka har de varit lite vilda av sig, A-cats i alla fall. Cusots mailadress är custos@isy.liu.se. Acats mailadress hittar du på deras hemsida, kontakta deras kontaktperson som du hittar under ”How to kontakt Acats”. Jag har ingen koll på vem som är Custosansvarig i år. Men ta reda på det genom staben eller maila Mikael Nyström, han vet det mesta. Om du pratar med den ansvarige under sommaren kan de börja ta in anmälningar redan då om ni vill. Custos brukar betala i klump och inte ange namn, de har nämligen nummer som ska skrivas på bordsplaceringen. Självklart skall ni tala om för dom hur ni vill ha det, om ni av någon anledning inte vill ha betalning i klump är det bara att säga det.

Efter att Custos och A-Cats och övriga förköp har sagt till hur många de vill ha ska biljetterna säljas i första hand till nollan. Förra året fick även hela Styret och Linteks styrelse (2 biljetter) förköp. Sälj överblivna biljetter till faddrar när alla nollan som vill ha biljetter har fått. Även Staben ska på sittningen så ta med dem i beräkningen. De betalar som vanligt.

Nollan får ett billigare pris eftersom Staben ger pengar för att subventionera nollans biljetter. Hur mycket det blir får ni veta först i nolle-P. Det kan vara svårt att få ur det ur Stabenkassören så tjata lite på honom så att ni kan sätta ett biljettpris. 

==== Fördrinken ==== 
Kom överrens med de andra festerierna när och var de tänkt ha sin fördrink så det inte krockar. Vi hade bakom C-huset, men man kan även vara på framsidan vis C-fikets uteservering, amfiteatern eller Baljan. Eftersom vi var ute kunde vi fixa egen fördrink och det blev billigare. Kolla även när de andra tänkt sluta sittningar eftersom eftersläppet är beroende av dessa. Det tar lite tid att få disco-ordning i matsalen efter en sittning där, så om det inte är någon sittning i Gasquen så är det prio på matsalen. Eftersom vi har Colosseum brukar vi få anpassa oss efter andra och sluta sittningen sist. Ska ni servera fördrinken i Baljan måste ni ha vakt i dörren så att ingen tar med den ut. 

==== Maten ==== 
Maten och alkoholen ska beställas genom den som har matsalen, alltså Mattias på Eurest.. Efterrätten fick vi ta in själva, men betalade för porslinet till efterrätten. Exakt vad detta kostade vet jag inte då vi betalade allt i klump pga. sambeställningen med andra festerier. 

En sak som ni festerier kan gå ihop med när det gäller sittningen är att beställa samma mat och därmed kanske förhandla ner priset lite. Prata med de andra cheferna och ge era sittningsansvariga i uppdrag att kolla upp möjligheten. Stefan Tran, samma person som var våran hovmästare, skötte dessa förhandlingar med Eurest vårat år. Det har tydligen varit snack om att man inte kan ha värmeljus på bordet för brandlarmet skull tidigare, men det var inget vi hörde av så vi körde med det ändå, vi hade även ett gäng kandelabrar. Det är ju lite tråkigt annars. 

==== Sittningen ==== 
Hovmästare och toastar bör ni fixa redan innan sommaren. Vi hade Stefan Tran som hovis vad jag förstod upplevdes han bra. Mer info om det finns i sittningsansvarigs testamente. Servitörer brukar räcka med att gå ut med förfrågan om i Nolle-P. Eftersom platserna till sittningen är till nollorna i första hand och inte alla faddrar kommer att kunna gå, så brukar de ställa upp och servera. Försök få med i Stabens info till faddrarna att de kan anmäla sig som servitörer till er. 

En hel del nolleuppdrag ska redovisas under nollesittningen. Se till att ni har en deadline för när uppdragen ska vara inne. Vårt år samlade Staben ihop alla uppdrag och lämnade sedan vidare till oss. Försök få alla bidrag så att ni kan spela upp dem på dator. Lämplig person att sätta på detta är J^5-groupisen. Men ha som sagt var kontakt med Staben så att ni eller de samlar in uppdragen och att ni får in dem i god tid.

I Colosseum använder man den stora tunga scenen som finns på VTI. Att bära den tar både tid och kraft. Kolla om det är något festeri som ska ha sittning i Colosseum dagen före eller efter så kanske ni slipper antingen köra dit eller tillbaka den. Sätt några starka groupisar på att fixa detta. Vi hade Forte som fixade ljud och ljus under sittningen. Boka dem gärna innan sommaren eftersom de har mycket att göra i Nolle-P. 

Servitörerna brukar hjälpa till med att ställa fram bord och stolar samt duka inför sittningen. Efteråt dukar de av och hjälper till med borden och sopar lite. Kolla av med hovisen bara att det är så han vill ha det. Servitörerna får som tack en eftersits, med lite av sittningsmaten och en flaska vin. Eftersitsvinet fick vi ta in själva, vilket man även fått göra tidigare år. Detta var något som Y6 fixade då de var ansvariga för servitörssitsen. Om det är ni som skall sköta om det så se till att det nämns snyggt, det kan vara lite känsligt. 

Se till att folk inte står på bordet under sittningen. Störst är väl risken under ”O gamla klang” i slutet. Borden håller inte för vad som helst nämligen. 

===== Nollephesten ===== 
Eftersläppet anordnas ju tillsammans med de andra festerierna som har nollesittning samma dag. Vårt år var det CM och VI-Ling. Det är inte alls omöjligt att det är förändrat för er, kolla gärna upp det med staben. Vi delade upp i olika ansvarsområden mellan festerierna. Vi hade följande fördelning:

D-Group: Huvudansvar, ekonomi, sjukvårdare, jobbarschema och städ (jag gjorde schemana själv), 
CM: Garderob, eftersitts, tryck av biljetter, affischer, ljud & ljus, dekor
VI-Ling: Mat, öl , jobbarläsk


CM satt själva på sin sittning och hade Players som jobbade åt dem. Om det är någon som ska göra det i år också är mitt råd att se till att de får uppdrag som är enkla att utföras av någon annan eller helt kan göras innan. Se till att de själva fixar ersättare som jobbar åt dem och se till att de kommer och jobbar lika mycket som ni, alltså förbereder och städar mm.

Jag tycker ni ska försöka få huvudansvaret för det lär man sig mycket på. Men var i så fall nog med att se till att de andra festerierna inte känner det som om de jobbar åt er, utan att ni arrangerar allt tillsammans.

Vi hade inget stormöte, men möten med alla cheferna och kassörerna. Kassörerna var nog med först i Nolle-P, men de hade egna möten.

==== Biljetter och marknadsföring ==== 
Vi affisherade lite smått. Om det gav något är som vanligt svårt att veta men vi hade ganska exakt 900 gäster på eftersläppet ( med sittande inräknade). Biljetter till eftersläppet får nog på något sätt kvotera rättvist mellan sektionerna. Har ni över när alla sektioner verkar nöjda med köpen kan ni ju sälja i Colosseum någon dag om ni vill. Samordna med de andra festerierna så inte ett festeri får göra allt jobb bara. Se till att du eller cash håller koll på hur många biljetter som säljs så att ni kan rapportera till DC om det. Ni betalar nämligen rörlig hyra på dem. De som går på sittningen har eftersläppsbiljett i sin sittningsbiljett.

Vinsten har tidigare fördeladets procentuellt på hur många eftersläppsbiljetter som såldes via sittningen. Vi delade på det på ett lite konstigare sätt, där vi delade 50% av vinsten rakt av, och dom sista 50% baserades på hur mycket eftersläppsbiljetter man sålt.


==== Bokningar av diverse ==== 
Boka vakter, sjukvårdare och städare så tidigt som möjligt, gärna redan innan sommaren, prata med DC. Dubbelkolla direkt när ni är tillbaka så att det verkligen blivit gjort. Boka även eventuellt band och forte innan sommaren. Kolla av om ni har jobbare så det räcker, det hade inte vi något som helst problem med, vi var 46 personer som jobbade vilket räcker mer än väl.
Se till att det festeri som har ansvaret för Baljanbaren snackar med dem om det innan. Det måste göras och då flyttar de även undan det som behövs så att man kan bygga bar där. Gör det gärna innan eller under sommaren. 
Boka även garderoben (det festeri som har den biten). Kolla så att det finns till alla som ska hänga in sina saker där. 

==== Jobbarschema ==== 
Jag gjorde jobbarschema och städschema själv. Det tyckte jag var bra eftersom jag då hade koll på allt och visste var jag kunde ändra i schemat utan att behöva tänka efter hur mycket som helst. Tänk på att blanda lite även om ni har olika ansvarsområden. Det hade ju inte varit kul för till exempel Players att stå i garderoben hela kvällen, även om de fick stå en del. Ge till exempel alla ett barpass var minst. 

Vi gjorde så att de andra två cheferna som jobbade under kvällen gick med mig halva var så att de fick kolla av hur det går till. Kassörerna och baransvariga gjorde samma sak. Kolla med dem hur de vill ha det. 

==== D-Group vs övriga festerier ====
D-Group brukar ofta vara det festeri som har bäst koll. Dels för att de har bra testamenten, bra företrädare som ställer upp samt att en del av dem har erfarenhet från DömD. Jag upplevde det som om de andra festerierna också tyckte det och att de uppskattade att man hade koll. De frågade mycket och jag försökte hjälpa till så gott jag kunde. Försök se till att alla i D-Group kan får jobba på nolle-diskot som Staben ordnar. Det är nyttigt som bara den.

==== Arbetet före och under kvällen ====
Se till att alla festerier har koll på vad deras arbetsområden innebär. Se till att det fixas bra käk och kanske band om ni vill ha det. Kolla av saker hela tiden och försök undvika att två festerier gör samma sak. Dubbelarbete är bara onödigt. 

Förklara för dem om de inte förstår, men låt dem försöka själva i alla fall så du inte uppfattas som bossig. Även om du inte har huvudansvaret så kommer du förmodligen gå runt och hjälpa till under kvällen också. 

Det är mycket populärt om chefen går runt och bjuder på godis/frukt till jobbarna under kvällen. Gå inte runt och slappa bara utan hoppa in i garderoben om det krisar sig eller någon bar. Var dock tillgänglig så att vakter, DA eller någon annan behöver få tag på dig. Just under nollephesten kanske inte Cash behöver så mycket hjälp, eftersom de är flera kassörer som kan hjälpas åt. Men glöm inte bort dem!

Ett tips ang. jobbargenomgången är att verkligne skriva ner vad som är viktigt att få ut på en liten minneslapp eller liknande innan du (Eller den som gör det) kör jobbgenomgången. Detta pga att alla inte har tid att kör den samtidigt och det är viktigt att alla får samma information, och att man inte glömmer något.

==== Städningen ====
Jag lade ansvaret på städningen på mig själv så att jag inte kunde gnälla på någon annan om det inte fungerade. Det fungerade bra , players som skulle upp och jobba dagen efter fick gå väldigt tidigt eftersom vi blev klara med nästan allt på under en timme. Städerskorna kommer sent, vilket man vet i förväg pga att det är helg-arbetstider.  Jag lät ganska många gå hem då och stannade kvar med några som ställde tillbaka det som skulle tillbaka, exempelvis skrivsalen. Eftersom Players skulle ha lokalerna dagen efter behövde vi inte ställa tillbaka alls mycket, utan var bara kvar om vi skulle komplettera någon städning. Kolla upp om ni kan göra något slags samarbete om någon har något arrangemang dagen innan eller efter. Det spar ni både tid och kraft på. Kolla även med DC eller DA så att det är OK att göra så. 
Städ bokas hos Ann-Charlotte på: 0708-280450.(finns en labb i blå-gången på en dörr där det står mail-adress också!)

Glöm inte att det ska städas i Colosseum också. Servitörerna hjälpte ju till med bord och så. Sittningsansvarig var kvar ett tag efter och fixade lite. Sen skickade jag nog över några efter eftersläppet var slut eller när det fanns tid. Glöm inte att det kanske är något festeri som har skrivsalen som kanske vill komma ifrån med några personer också. 

==== Ansvar ==== 
Tidigare har man gjort så att varje festeri ansvarade för sitt område. Till exempel om det försvann en spritflaska skulle festeriet med ansvar för spritbarerna ersätta det osv. Därför var det alltid flest jobbare från festeriet som hade ansvaret på ett ställe som jobbade där. Under mitt år gjorde vi inte så, utan alla var ansvariga. Och gick något sönder/försvann fick det komma med i den övergripande budgeten.

==== Övrigt ==== 
Se till att alla kassaapparater fungerar och att alla kan dem. 
Den chef som har huvudansvaret ska även besiktiga Kårallen innan festen så att ni inte behöver betala för något som ni inte haft sönder. Dra gärna med de andra cheferna så att alla är med.
Börja i tid. Bättre att ha en timma extra en behöva stressa i slutet. Vi hade några som mest jobbade med sittningen medans andra fixade Kårallen (se jobbarschema). 
Kolla i gamla testamenten (finns på datorn i Bell eller kontot i cyd) för att se misstag och råd från deras år.
Ha ett möte med DA innan festen så att han/hon vet om vad ni har tänkt osv. Man kan exempelvis ha spritförråd i Qulan. Kolla av det med DA först om ni vill ha det. DA måste då låsa Qulan för alla utom typ sig och dina dryckesansvariga. Vi hade vårat i käggrummet, vilket fungerade bra.
Glöm inte att detta är en ordentlig chans för alla att lära sig vad deras post faktiskt innebär (med några undantag). Även om ni inte har till exempel matansvaret så se till att din mat får något pass i köket till exempel. Glöm inte att samma sak gäller för andra festerier och gör samma sak för dem om du gör det för D-Group, om det är du som gör jobbarschemat vill säga.
Lite småråd ang. DA som vi hade problem med, det var huvudsakligen att hon, ihop med personen som gick jämte (det fungerar så att nya da har en från förra året med sig på sitt första lite större arr.) försökte ta lite egna konstiga initiativ. Dels tänkte hon föra upp Y6 baransvarig på listan över personer som skulle få tillgång till käggrummet, även om jag bara kort innan sagt att vi ville att så få som möjligt kom in där. Sen komm Fuling (LING's fadderi) och bad DA att öppna bastun, och kägga på öl där, vilket hon gladeligen gjorde utan att fråga oss om det var okay. Sånt här skapar givetivs inga jätteproblem, men det blir lätt lite irriterat och det är givetvis onödigt.
Våga lita på att de andra klarar sina uppgifter. Ta inte över utan ge råd!!!

===== Herrgår’n =====
De festerier och även andra föreningar som vill jobbar där två-tre gånger per termin beroende på hur många man är. Vi brukar få jobba 3 gånger. För detta får man ett festerikort som innebär 50 kr rabatt, vilket en vanlig dag på HG innebär gratis entré och garderob. Om det är speciella artiser som innebör prishöjning får man betala mellanskillnaden. Man får även gå på en tackfest med gratis mat och öl/cider fram till 22.00. Driftchefen på HG kallar till bokningsmöte när det är dags och det brukar ske i samband med ett FF-möte. Det kanske kan kännas onödigt att jobba på Herrgårn, men det kan vara en bra kontakt att knyta eftersom HG ställer upp och sponsrar med domartröjorna till DömD till exempel. 

===== Åvärålsfix ===== 
Först och främst skulle jag vilja säga att vi vårat år hade lite småproblem, och sett i efterhand tyckte vi att det borde integrerats bättre med styrets arbete med försäljning av åväråler. Exempelvis kan styret vara ansvariga, och vi bara jobba åt dom. Eller att dom är ansvariga ekonomiskt och köper in grejjerna, och sen lägger på priset för färg och revärer på åvvepriset eller något, huvudsakligen för att underlätta för oss med inköp osv. Dom har ju bättre koll på hur många åväråler som gått åt.

I övrigt bör åväfixet ske så snart som ettorna har fått sina åväråler och hunnit färga dem. Minst 2-3 dagar är bra om de får på sig att hämta ut dem och färga, alla kan ju säkerligen inte samtidigt. Hinner man ha det innan första kravallen är det bra (i princip omöjligt då åväinköp brukar dra ut på tiden av någon outgrundlig anledning, men försök iaf ha det så tidigt som möjligt). Vi hann inte det eftersom åvärålerna var försenade. Det är Styret som ordnar beställning av åväråler och färg (för färgning, inte för målning). 

Vi körde 8 timmar en söndag, sen 4 timmar en tisdag och måndag. Sen hade vi två extra på grund av att det var många som inte kom de första dagarna, och vi kände att vi behövde sälja ut mer av det vi köpt in. Så vi körde ytterligare 2 ggr med 4 timmar per gång, vi hade cirkus 3 personer närvarande varje gång, vilket räckte.

T1 och T2 är bra salar att ha fixet i. Vi hade bokat båda men använde bara en. Man kan boka dem hos lokalbokningen. Säg dock inte att ni ska måla där, för det är inte populärt. 

Saker som ni bör ta med:
  * Skyddspapper (tidningar eller dylikt)
  * Hårfön (rekommendera ettorna att ta med egna)
  * Färg
  * Penslar
  * Mallar (det finns, men ta gärna med nya)
  * Revärer
  * Märken att sälja (om ni ska sälja sektionsmärken prata med sektionskassören)
  * Platsmuggar, pappersdukar, tops

Det var Wärk som hade hand om beställning av revärer och färg vårt år. Det kan även ligga på dekorgroupien. Det finns färg och räverer kvar, vi har försökt spara det och märka upp det så bra det går så ni slipper samma problem som vi hade med att försöka leta upp sakerna som var utspridda lite överallt. Lådan med åväfix-saker skall ligga i VTI-förrådet. Beställ det som ska beställas i tid, det kan ta ett par veckor. För några år sedan hade även D-Group med åväråler från andra sektioner för att ettorna ska lära sig det, det kan vara en rolig grej. Men vi hade åvvefixet så sent att det inte direkt var någon idé. 

Skicka ut information in infomailet så snart ni har bestämt datum. Man kan även sätta upp affischer på dörren till Bell och Qulan samt vid Cyd-poolen. Kan även vara bra att gå runt i klasserna några dagar innan och påminna dem. Eller skriva på tavlan i deras föreläsningssal.  Vi gjorde även så att vi delade ut flyers med information om åväfixet när ettorna hämtade ut sina åväråler.

Det kan även va roligt att hitta på något kul under fixet om ni har tid. Vi hade med musik. Vi hade inte så mycket tid själva eftersom vi målade Gustav på våra D-G-åväråler. Idéer på roliga saker kan va att visa nollefilmen från sittningen. Se även till att prata med ettorna och lär känna dem lite. Det är säkerligen en del av dem som är på fixet som kommer efterträda er.

===== Pannkaksraj ===== 
En tradition som har varit i samband med årets första kravall är pannkaksrajet. Tidigare har det varit D-Group som bjudit in draglaget och Staben. Men de senaste åren har det varit draglaget som tagit tag i det och fixat plats. Dock har det alltid varit så att D-Group fixar drickat (fulvin och kanske lite punsch) och draglaget fixar pannkakorna. Men kolla av med dragcoacherna och bestäm med dem vem som ska göra vad. 

Tidigare har man varit i källaren på nya Irrblosset. Det har skapat mycket problem med personer från företroenderådet som skäller ut D-Group i efterhand osv. Detta skapar alltså onödiga problem, och mitt år var vi i nationskällarna i ryd. Det är viktigt att ni har gjort upp vem som har ansvar för vad. Lägg inget ansvar på ettorna i draglaget utan gör upp det med coacherna. Sen kanske det inte var den bästa platsen heller, men nöden har inge lag.

Om det är OK för draglaget kan man även bjuda in några andra, t ex ett annat festeri, fadderi, styrelse, tjejförening etc. Men eftersom det är mycket pannkakor att steka för draglaget måste de få säga sitt först. Vårat år hade draglaget bjudit in styret, detta skapade lite problem, som uppstod enbart för att vissa i draglaget inte ville det, och andra ville det och det skapade väl lite internproblem. 

Vårat år bestämde sig draglaget för att ta betalt av alla som kom, detta var något dom kom på väldigt sent vilket resulterade i att vi blev lite sura då vi precis tidigare sagt att vi skulle bjuda på fulvinet vi hade med oss. Till slut löste det sig iallfall genom att vi kom överens om att eftersom vi bjöd på fulvin så betalade inte vi draglaget något. Hur ni löser det här med pengar avgör ni givetvis själva, men det är viktigt att ni pratar om det så att alla är med på noterna. 

===== Draget ===== 
I samband med Draget finns ännu en gammal tradition som ni kan återuppleva om ni vill. Det har inte funnits de senaste åren. Vi gjorde det inte eftersom jag helt enkelt inte visste om den (hade inte den delen av testamentet då). Det är att D-Group tar med grill till tävlingsplatsen och säljer till sektionsmedlemmar, t ex korv, bananer och varma drycker (varm choklad kanske). De har tidigare haft varm choklad med rom och öl, men det ska man inte skylta med i så fall. Det finns nog en del X-are som skulle va intresserade att köpa sig en styrketår. Om ni ska göra detta se till att draglaget och kanske sektionen vet om det så att ni får lite kunder.

Även om ni inte tar upp denna tradition igen bör ni vara där och heja på sektinoens draglag och delta i 08-snurret. Det finns lite att leva upp till i den tävlingen eftersom D-Group har vunnit kanske 7-8 gånger de senaste 10 åren. 

===== Sektionsmys ===== 
Som sektionsmys räknade vi vårt D-Lan. VI hade cirka 80 personer i skrivsalen i kårallen. Mer info om detta finns hos j^6 eller Webb, som skötte det mesta med detta. Vi hade vårat i slutet på januari efter tentorna.
Först och främst vill jag säga att sektionsmyset är trevligt, men vårat år hade vi stora problem med att fylla platserna. Vi sålde bara 49 biljetter, med oss själva medräknat, vilket känns oerhört dåligt på en såpass stor sektion. Nu var det så att vi inte planerade jättetidigt, kanske bara en 3 veckor innan eller så. Och informationen kom ut ganska sent eftersom vi själva inte visste meny, pris osv. Men trots detta borde det kommit fler, och vi var väldigt missnöjda och skulle rekommendera er att verkligen tänka igenom om det är värt att arrangera sektionsmyset. Om ni väljer att göra det så försök börja planera i nolle-p, redan innan nollesittningen med bokningar, menyer osv. Och gå verkligen ut till alla klasser och informera, och tryck på att det är något roligt. Några av oss tyckte att namnet sektionsmys kunde vara tråkigt och avskräckande, så att ändra på det kan kanske också vara något.

Sektionsmyset har varit väldigt olika under årens lopp. För två år sen hade de inget alls. Något år gick DömD mycket bra och efterträdarna det året fixade 3-rätters middag på NH med ölprovning för bara 160 kr. 

Vårat år arrangerade vi en sittning på Flamman en fredag (fredagar på Flamman är poppis ju). Jonas och Fredrik toastade själva. Vi bjöd in gyckel (Donna, Staben, Acats osv), alla tackade inte ja, men vi blev till slut 3 gyckel, vi, donna och staben. Till detta hade vi en tävling med barnprograms-intron. 

Det kan vara svårt att få dit folk, vårat år var det som sagt väldigt lite folk, så locka med något, som inte är för dyrt (vi är ju studenter).  Se till att det inte blir en ”vanlig” sittning. Det är viktigt att informationen når alla och att ettorna vet vad det är för något. Infomail, affischer och gå runt i klasser brukar vara bra sätt. Sälj biljetter i tid och i flera dagar. 

En sak som är kul är att ni i D-Group kan sitta själva om ni vill, det beror ju på vad ni ordnar. Om ni gör då, tänk då på att ni bör betala för biljetterna som alla andra och att ni inte ska sitta i ett hörn utan utspridda. Ni är ju alla värdar som ska ta hand om era gäster. Det kan verka stöddigt om ni sätter er vid ett eget bord.

En del tidigare år har Staben gått in och sponsrat sektionsmyset om de gått bra i Nolle-P. Kolla med dem om de kan tänkas göra det igen. Man kan ju fixa spons på annat håll också. Vi lyckades i alla fall få ihop en del priser som spons till tävlingen vi hade.

===== Tentakravall =====
Första perioden varje läsperiod arrangerar något festeri en tentakravall. För D-Groups del har det tidigare varit tredje perioden som gäller och den brukar arrangeras tillsammans med Bi6. I år hade vi ändrat det till att vi har den andra perioden, alltså i slutet på oktober. Vi bytte med FM (som arrangerar LeMans), för att både vi och dom tyckte det var bättre att inte ha våra tentakravaller i anslutning till festhelgen vi arrangerar (LeMans,Snuttefilmen, DömD). Kravallen gick väldigt bra, både förberedelsemässigt och under kvällen, vi sålde ganska exakt 900 biljetter (av de 1000 man får sälja när man har matsalen öppen). Och det hände inget speciellt under kvällen.

Man bör försöka locka med något. Till exempel ett litet band som spelar. Vi trodde dock inte att det drog så mycket längre. Så vi beslutade oss för att locka med lite billiga priser. Vi bestämde oss tidigt för att vi ville ha billigt inträde på våran tentakravall och tog därför priset 40kr. Den första tentakravallen för året hade många tyckt var dyr när de tog ut 70 kr.. Det är viktigt att man låter Cash räkna över budgeten ordentligt innan man tar sådana beslut så att man inte går back. 

Vi stod även i märkesbacken och delade ut lite flyers och så samma dag som släppet, för att försöka locka dit lite extra folk. 

Ge jobbarschema till alla som ska jobba under kvällen. Vi brukar inte behöva fixa så många jobbare eftersom vi är 2 festerier som anordnar, tidigare har även URF (TBI-fadderiet) jobbat också, det gjorde dom inte i år. Istället hade vi 10 personer från Sskål och ett par personer från FBI som jobbade åt oss, vilket fungerade väldigt bra.
En sak att tänka på kan vara att se till att boka bastun så att ingen annan gör det. Jag tror egentligen inte det skall behövas, utan om någon vill boka den samma kväll som det är någon form av arrangemang måste dom ändå ha godkänt av de som har arrangemanget. Men kolla iallafall upp vad det är som gäller. Det underlättar för er att slippa ha andra som springer där och festar.  Om ni väljer att låna ut den till någon så var försiktig med vilka som lånar den så att ni inte får en massa onödigt arbete i och med att ni har dem där. Det är dock bra att sätta upp strikta riktilinjer för vad som gäller med bastun. Sätt en tid då alla ska vara ute osv. Se till att de städar efter sig.

När det gäller samarbetet med Bi6 funderade det i år väldigt bra, jag tror att delvis tack vare att vi bytte till oss en tid då vi inte hade så mycket annat att göra var alla väldigt på och tyckte det skulle vara roligt. Förra året (när jag var med som pryo) fungerade det istället väldigt dåligt, delvis pga att vi tänkte väldigt olika festerier emellan och eftersom de redan hade haft sitt arrangemang, medan vi hade vårt framför oss var fokusen lite olika också. Vi försökte dock båda göra det bästa av situationen och kom iland med det hur som helst.

Jag och Bi6-chefen satte ihop arbetsgrupper så att vi jobbade över gränserna. Det fungerade väldigt bra och alla verkade tycka det var roligt att arbeta med personer ur det andra festeriet.

Skriver även med lite av vad som kom upp när vi utvärderade tentakravallen.

Diskutera behandling av X-are i förväg (skall dom få komma in alab, osv)
Tips: låt dom som vaktar i basgasquen torka glas sista timmen så blir man färdig mycket fortare.
Vad innebär det att vara ansvarig på sin post (ex. stå överst på listan över folk i en bar)
Försök fixa hansfree till alla radios (vi valde att ha radios i alla barer osv, men det fanns inte handsfree till alla vilket gjorde att dom utan det tappade lite funktion. Men överlag fungerade det väldigt bra att kunna ha kontakt med dom i barerna)
Trycka på att alla arbetare i baren måste informera ansvarig (i den baren) om nått händer (kägg slut osv) så att han/hon kan rapportera vidare till öl/bar ansvarig
Bjud in blaskan så man får med ett reportage i efterhand
Tryck på att det är oerhört viktigt med noggranhet i garderoben ang. brickor osv, vi fick ibland in fel brickor (”nej det är inte min jacka det är min kompis, där är min jacka”), bestäm även hur ni gör när nån kommer med fel bricka. Om det skall vara noll-tollerans eller om man skall försöka vara smidig och riskera att jackor försvinner. Vi hade problem med att en jacka försvann och valde då att ersätta den, vilket kostade oss 800kr.
Försök ha koll på så att alla poster jobbar, ex. tryck i D-Group gjorde så gott som allt tryckjobb eftersom Bi6-tryckarna gjorde annat.
Prova att ha papperskorgar i matsalen
Att resurs-personerna hade tillgång till radio underlättade när det behövdes hjälp någon stanns. Det bör man fortsätta med.

===== Julfesten ===== 
Julfesten arrangerade vi tillsammans med Läxmästeriet. Det är ju inget måste att göra det men det är en rolig tradition. Jag och läxchefen bestämde under hösten att vi skulle ha julfesten tillsammans.

Vi började arbeta med julfesten lite väl sent, på ”riktigt” först i november. Vi delade in i grupper och liknande innan, men det var först väldigt sent vi upptäckte att det inte gick att catera mat från HG den veckan vi tänkt ha julfesten. Vi tyckte inte att det fanns något alternativt datum som fungerade lika bra (hade behövt flytta den 1 eller 2 veckor senare i tiden, vilket kom för nära jul). Vi kollade runt cateringmöjligheter för att, som vanligt, arrangera på katedralsskolan. Problemet var att vi tyckte det var för dyrt i förhållande till vad man fick, och vi valde därför att köra hela grejjen på Plaza nere på stan. En anledning var att folk tidigare tyckt att det saknats eftersläpp eller liknande, och alla försvunnit ut på olika sällen. Nu när vi hade en bra möjlighet till att få ett fint julbord och eftersläpp på samma ställe tog vi den chansen även om det blev ganska dyra biljetter (närmare 300kr). I efterhand kan jag iaf säga att jag inte tyckte vi valde rätt, dels för att priser blev såpass högt (vi lockade ändå runt 150 pers med oss själva) men även för att Plaza skötte det hela ganska dåligt. Vi hade inget bestämt ”på papper” utan hade bara diskuterat saker muntligt, vilket säkert gjorde vissa saker sämre också. Maten var perfekt där, men i övrigt fanns det en hel del att önska. Dels fick i dela på sittningen, så cirkus 50 pers satt själva på en våning, där det även sprang vanligt folk vilket var störande. Sen en sån enkel sak som att garderob borde ingå i priset hade vi inte ens diskuterat, så när vi kom dit var alla tvungna att betala 20kr utöver sina biljetter, vilket kanske inte är så mycket pengar men ändå störande. Så om ni väljer att ha nått liknande så ha det inte på Plaza, och försök få saker bestämda ordentligt och nedskrivna. För att få till rätt stämning och ett bra pris på julfesten bör ni nog satsa på att göra den som den gjorts tidigare. Skickar med testamentet från föregående år, som arrangerade festen på katedralsskolan. 

”Mer om julfesten finns i separat testamente som jag och Läxchefen skrivit tillsammans.
Ett tips är dock att man hittar på något tillsammans med Läx innan man börjar jobba på allvar så att man lär känna varandra, för det är inte riktigt som en fest på Kårallen. Man jobbar mer intensivt med varandra eftersom allt ska fixas själva nästan.” - Föregående års chef, Ida.


===== D-sektionens födelsedag ===== 
27:e januari fyller D-sektionen år. De senaste åren har inte D-Group anordnat något speciellt då, men ni kan ju om ni vill. Men det är samtidigt skönt att kunna koncentrera sig på DIMD och DÖMD efter jul.

===== Pryosar ===== 
Detta är svårt men MYCKET viktigt. Nu ska stommen för nästa års D-Group förhoppningsvis väljas (förhoppningsvis eftersom de inte måste fortsätta) och ni är många som ska enas om två personer. Detta kan leda till stor oenighet och vilda diskussioner. Se till att ni redan innan har pratat igenom vad ni vill ha för typer, även om ni inte måste följa det sen. Man kan ju aldrig veta vilka som söker. Men det kan vara bra att ha haft diskussionen uppe i alla fall. En sak som man måste tänka på är att dessa helst ska kunna ta över Chief och Cash-posten närsta år. Men det viktigaste är självklart att man hittar personer som passar som festerister och som passar i gruppen. De kan ju föra erfarenheterna vidare även om de inte är Chief eller Cash. 

Jag sammanställde frågorna (tog idéer från gamla mallar) som alla fick kommentera sedan. 

I övrigt när det gäller pryosarna är det självklart viktigt att föra traditionen vidare med VSR, saucern, sy åvve och finkläder osv. Detta ger dem chansen att lära känna varandra direkt och det är jätteviktigt. Se även till att de får meningsfulls arbetsuppgifter så att de verkligen lär sig D-Groups verksamhet övergripande. En uppgift som pryosarna hade under våren var dekorjobbet. Se till att de tar egna initiativ och inte behöver styras upp för mycket. Behandla dem som resten av gruppen. Se till att de kommer in i gruppen. Ni är ju redan en sammansvetsad grupp och det kan va tufft för två nya att komma in om ni inte bjuder till.

En sak som jag tycker är viktig är att pryosarna verkligen får vet att de inte behöver vara Cash eller Cheif nästa år. De måste inte heller direkt bestämma vem som ska vara vad. Faktum är att om båda vill vara Chief kan båda välja att kandidera till den posten på vårmötet. Dock är ju det bästa om de kan enas om vilken post de kan ha så att de kan börja lära sig posten. Viktigaste är nog Cashposten eftersom det är mycket att lära och det är bra om man har en Cashpryo under DÖMD. Men det där vet du efter det som var i våras.

===== DIMD =====
DIMD = D-sektionens Interna Mästerska i Dart. DIMD är ganska enkelt att anordna. Vi var på HG en vardag i februari. Här tas ju sektionslaget till DÖMD ut. 

Att tänka på:
Vi hade 12 boards och tavlor, det slutade iofs med att vi bara använde 11. Tejp (för att markera var de tävlande får stå), snören (med rätt längd att mäta med), måttband behövs också. Överdomaren hade koll på tävlingen med hjälp av cashgroupien i sekretariatet, som även sålde lite saker så som pilar, märken osv, 2 stod i baren och serverade öl och mat och resten dömde (även jag). Se till att alla läser på reglerna innan och att överdomaren har koll på allt, vi hade en genomgång av DIMD med regler och allt dagen innan vilket jag tyckte funkade bra, det kunde dock varit lite mer uppstyrt. Det blir ju en liten träning för denna att hålla i trådarna inför DÖMD-tävlingen. Priser till bästa kille och bästa tjej är bra att ha, även om vi inte valde att ha två ”klasser” baserade på kön. Vi delade ut diplom och DÖMD-biljetter (DÖMD-helg till 1an, Partyhelg (utan sittning) till 2an och After Dart biljetter till 3an och 4an. Tidigare har ofta den som vunnit fått en piltavla, men vi tyckte det var roligare att ge bort biljetter, och det kostar ju oss inte mer. 

Vi ut precis så mycket för biljetterna så att det täckte mat och dryck från HG. Man kommer alltså att gå lite back om man räknar med biljetter, affischer och andra kostnader som tillkommer. Men eftersom DIMD enbart är för sektionsmedlemmarna är ju detta OK. Maten vi hade var smörgåstårta och två öl. Om gästerna ville köpa mer öl var det bara att gå ner till puben våningen under. Som ni vet var vårat år lite speciellt då vi fick pengar av alumnerna till att arrangera DIMD vilket gjorde att vi kunde ta ut priset 20kr för något som egentligen kostade 75kr per person, detta var väldigt kul, men när man inte har möjlighet till detta ska man kanske välja bort en öl eller så för att få ner priset. 

DIMD har varit på HG i många år, men se till att boka i tid! Och glöm inte betala depositionen. Båda sittningssalarna + dansgolvet behövs, så se till att boka det! Vi hade piltavlor i sittningssalarna och sekretariatet på dansgolvet. Åt och drack vid bord kunde man göra vid BEX-baren (den stora baren på HG). Förra året hade man sekretariatet i lilla sittningssalen och tavlor på dansgolvet. Men jag tycker det blev bättre som vi hade det, dels mindre spring runt banorna, men man såg även var man skulle ta vägen när sekretariatet var det första man såg när man kom upp på andra våningen.

Se till att J^5-groupien fixar bra ljus på tavlorna. Det kan vara lite svårt med vissa platser, men se till att bara spela matcher i början på dessa. När det spelas färre matcher per omgång kan man ju plocka bort en del. Om man behöver placera tavlorna framför nödutgången måste man prata med DA eller DC på HG. Men säg att det inte kommer vara så mycket folk där (vi blev 80 pers med oss själva, vanligt vid ”högre” pris är kanske 50-60 med D-Group) så brukar det vara lugnt. 

Det är viktigt att det är rätt avstånd från Bulls Eye till märket där kastaren ska stå. Vilket avstånd det ska vara har Överdomaren koll på. Ett tips är att mäta ett snöre som är hypotenusan, och mäta med det. Det har tidigare varit tradition att man har lite DödS-DIMD i bastun på Kårallen på kvällen. Vi hade det inte varken mitt pryo- eller Chiefsår. (visste inte det förrens jag skrev testamentet). 

Vi började tävlingen med att jag hälsade välkommen, sen förklarade Överdomaren reglerna och vad som gällde för dagen. Han ropade upp första matcherna och sedan ropade vi upp efter hand. Vi sade att de tävlade hade 5 minuter på sig till sin match innan det blev vinst till motståndaren. Det är bra om det finns protokoll utskrivna till domarna så det vet hur de ska fylla i. Vår ÖD har nog nån excel fil eller liknande med protokollen vi hade. Det är ÖD’s sak att ordna det i och för sig, men det kan vara bra att se till att allt blir gjort. I övrigt att tänka på som vi missade var dels att tala om lite tydligare vad det var för priser (vad man kunde vinna), vid diverse tillfällen under tävlingen, exempelvis när vi hälsade välkomna. Och sedan att försöka styra upp prisutdelningen lite, be alla stanna kvar efter finalen och försöka dela ut priset direkt. 

===== DÖMD =====
DÖMD är ett de största arrangemangen i Linköping och det krävs mycket planering och arbete. Många saker kan man börja jobba med tidigt:
Bestämmer tema gör man med fördel i god tid. Vi gjorde det i november/december någon gång. Det är bra om trykkisarna kan börja skissa lite i god tid. Men se till att alla är medvetna om att det är en STOR hemlighet som inte ska berättas för någon!!!
Börja leta band och hemlig gäst redan innan jul (se mer på egen punkt). 
Leta sponsorer är det nog aldrig för tidigt att börja leta. Det behöver komma in ganska mycket pengar för att man ska kunna hålla de vanliga priserna. Se till att sponsgroupien får hjälp med till exempel ringa runt om denne vill. Det tjänar alla på!!! Många andra poster kan samarbeta med sponsgroupisen eftersom det är många poster man kan leta spons på (mat, tryck osv)
Märken och medaljer kan göras tidigt. Har man god tid på sig kan man få ner priset lite (enligt tidigare testamenten).
Tidningar och affischer ska vara inne ganska tidigt. Det ska hinna tryckas. Se till att tryckisarna kollar upp med flera tryckerier för att få en bra deal.
Boka allt som behöver bokas. Vakter, sjukvårdare, städerskorna, scener, kravallstaket och allt ni kan tänkas behöva.
Leta jobbare. Vi hade lite svårt att få tag på detta så börja leta i tid.
Mycket mer information får du om du läser dina groupisars testamenten. Jag försökte ha koll på det mesta, men jag har ju inte alla detaljer.

==== Närmre inpå ====
Ha möte med DC och de som ska vara DA. Gå igenom precis ALLT, så att ni slipper att de kommer samma dag och säger att ni inte får göra något ni har tänkt.
Kolla av att alla hinner med det de ska så att allt ser bra ut tidsmässigt.
Om det går, försök ge alla lite ledigt. Man kan behöva ha en egen dag och inte behöva tänka på DÖMD hela tiden. Vila är viktigt så att inte folk går in i väggen.

==== Lagsläpp ====
Vi hade vårt lagsläpp 25 februari, kl 07.30 i Colosseum. Det var inte jättemycket folk som köade. Vi sålde inte slut på släppet utan sålde lag hela dagen och två dagar till. Det som avgör hur länge man kan sitta är ju deadlinen till tidningen eftersom lagstegen och lagen ska vara med i den. Vi delade ut numrerade laganmälningslappar kanske 15 minuter innan släppet. Det var bra för då kunde ingen tränga sig före och lappar var färdigifyllda när folk skulle betala. Det är viktigt att boka Colosseum (lokalbokningen). Gör mycket reklam för lagsläppet och se till att det finns information om att man får förköp till biljetterna. För om åren har det varit 128 tävlande lag. Vi beslutade oss för att utöka till 192. Totalt sålde vi nog ca 170 och det är bra. Se till att maila ut i god tid till festerier, fadderier, sektioner, nationer och andra föreningar som ni vill erbjuda förköp. Även om ni inte vill ge dem förköp, skicka information om lagsläppet så att de vet när det är. Se till att biljettgroupien har bra deadlines så att denne får gott om tid att sammaställa alla listor osv. Det tar längre tid än man tror. 

När det gäller utlandslag hade vi släpp via webben. Webbgroupien hade hand om det mesta med utlandslagen tillsammans med infogroupien. Jag försökte också ha mycket koll eftersom jag fick mycket frågor från andra om detta. Se till att skicka ut info via mail med datum för DÖMD, lagsläpp betalning osv. 

==== Biljetter ====
Vi hade detta år gjort ett paketpris för att locka fler folk till eftersläppet. Vi tog 80 kronor för lösa biljetter och 140 kronor för både kravall och eftersläpp. Sittningen kostade 350 löst och den var slutsåld redan på lagen. Det var många lag som inte fick biljett trots att vi tog in så många vi hade möjlighet till. Så här i efterhand finns det en sak vi kunde ha gjort för att låta fler lag fått vara med, enligt mig själv. Vi kunde ha varit striktare med förköpen som vi gav ut. Låt dem som ville ha förköp vänta med besked tills vi visste hur många i lagen som ville ha sittningsbiljett, samt hur många X-are. Vi hade en del utomstående förfrågningar på förköp till sittningen som vi sa ja till nämligen. Däremot var det bra att vi var hårda när det gällde datumen som anmälningar skulle vara inne senast. Inte ens X-arna kunde komma en dag sent och säga att de ville ha sittning. Det är självklart svårt att veta hur mycket biljetter man kommer att sälja. Vi trodde inte vi skulle behöva vara försiktiga med biljetterna eftersom förra året inte sålde slut på sina biljetter alls. Men har man bra artister så drar det mycket folk kan vi glatt konstatera. 

==== Band och Hemlig gäst ====
Det har varit tradition med att gästen som ska uppträda på sittningen ska vara hemligt ända tills den äntrar scenen. I år valde vi att bryta denna tradition eftersom vi valde två kända personer som kostade ganska mycket pengar. Vi gjorde därför lite annorlunda och lät dem uppträda i Baljan efter sittningen. Anledningen var att ge övriga gäster en chans att se dem, för att locka dit folk lite tidigare och för att sälja mer biljetter.

Vi började leta band tidigt och hade ett bokat, men innan vi hade skrivit kontrakt avbokade och vi hade en liten kris ett tag i januari. Men det löste sig till det bästa till slut (förmodligen bättre än innan). En sak som man ska tänka på är att se till att man får bokningen bekräftad via mail direkt. Vi hade bara en mutlig deal med det första bandet. I och för sig gäller dessa också men är svåra att bevisa. 

Läs också bandets raider (lista på saker som de kräver i samband med spelningen) innan ni skriver på. Den kan innebära att kostnaden ökar med flera tusen om man inte passar sig.
Vi hade strul med att en gitarr försvann för ett band. Det fanns tydligen ingen försäkring som täckte detta. Så kolla upp om det finns möjlighet att teckna en sådan eller om bandet har en.
Var noga med att banden vet vad som gäller med intag av alkohol och rökning i Kårallen. Det kan vara svårt att få artisterna att acceptera det, även om turnéledare säger att han ska informera dem. Försök få in i kontraktet att de står för kostnaderna om det är de som orsakar något kanske (en 
tanke bara) 

==== FörDÖMD ====
Torsdagen anordnade Staben lagsittning åt oss i Gasquen. Det skötte de jättebra. Vi löste av dem under vaktgenomgången eftersom de var tvungna att vara med på den. Ha ett möte med Staben ganska tidigt och prata igenom allt. 

==== Fredagen ====
Vi träffades lagom till vi fick röja matsalen. Vi försökte få så mycket som möjligt avklarat med iordningsställande av Kårallen på fredagen redan. Både boards och piltavlor kan riggas, samt en del barer och garderoben om det är okej för DA/DC. Det beror ju på lite vad som händer under kvällen annars i Kårallen. Men se till att ni i alla fall har matsalen bokad. 

X-Group hade sitt årsmöte i gasquen i år och det funkade bra. Vi delade på köket och hade kontakt med varandra så att allt stämde. Jag har inte jättekoll på detaljer som hände under kvällen eftersom jag satt på akuten med en sjuk groupie. 

==== DÖMD-tävlingen ====
Vi samlades 8.00 och eftersom vi hade riggat det mesta under fredagen så var det inte så mycket kvar att göra. Det var bra eftersom vi hade dåligt med domare och därmed fick ha ganska många av oss själva som dömde i början. Eftersom vi hade en del annat att göra så bad vi en del vi kände i lag som åkte ut att hjälpa oss att döma. Detta är absolut inte optimalt och ingen bra lösning, men vi hade inte så mycket annat att välja på. Alla kunde inte döma av oss eftersom vi behövde matgroupien i köket och öl- eller spritgroupien i baren, samt överdomaren i sekretariatet. Annars hjälpte alla till så gott de kunde.

Eftersom vi hade tagit in fler lag än vad det brukar vara så var vi lite nervösa för att tiden skulle räcka till. Men eftersom vi lyckades vara effektiva i början så gick det fint och vi höll tiden skapligt.

Se till att överdomaren har stenkoll. Denne ska vara ansvarig för tävlingen. Det kan komma upp många saker under den som gör att du måste vara på andra platser. Så en överdomare med stenkoll underlättar.

En viktig sak som vi missade i början var att vi glömde att ha någon som stod i entrén och kontrollerade alkohol som tog in i Kåralllen. Vi satte snabbt någon där, men kom ihåg att göra det redan från början nästa gång.

==== Sittningen ====
Vi serverade fördrinken i Baljan och under den hade vi gyckel samt finalen. På grund av olika omständigheter så blev den lite utdragen, men jag tror inte det gjorde så mycket. Vår sittningsansvarig var sjuk, men vi satte in biljett istället plus att hovmästaren var mycket kompetent, så det löste sig fint till slut.
Vi lyckades detta år slippa traditionen att en massa utlandslag ska olla folk som går upp på scenen. Kan bero på att vi hade scenvakter till bland annat den hemliga gästen, eller så håller det roliga med det på att dö ut förhoppningsvis.
DömD-sittningen är en enormt stor sittning. Se till att ni har bra toastar som är förberedda, bra gyckel och att det inte blir tråkigt. 
Om ni har föräldrar och sponsorer på sittningen så se till att de får bra platser. Det är de verkligen värda. En sak som jag i efterhand hade tyckt varit bra hade kanske varit att ha en eller två representanter från D-Group som under sittningen satt med vid föräldrar/sponsorbordet och representerade. Förslagsvis Chief om du anser dig ha tid. Försök även avlösa dina groupisar så att de hinner smita in och se lite av sittningen. De har slitit hårt för detta och det är uppskattat om de i alla fall får se lite av höjdpunkterna. Antingen kan du lösa av dem med det de gör om de inte bara kan släppa det (eller skicka någon annan).

==== After Dart (eftersläppet) ====
Det viktigaste jag har att säga om eftersläppet är: ha tillräckligt med jobbare. Vi hade ont om dem och det märktes. Hade jag vetat att vi inte skulle få fler, hade vi nog inte sålt 1250 biljetter. Vi hade inga att plocka runt när det blev kris i garderoben eller i barerna. Dock läste det sig i alla fall mycket tack vare att ca 430 personer redan var på sittningen och hade sina saker i garderoben redan. 

Generellt när det gäller att vara Chief under kvällarna kan det ju tyckas att det mest är att glida runt. Men det är inte sant. Det är dig alla ropar på när det strular någonstans, vakter, sjukvårdare, DA, garderboen, spyor, entrén osv. Jag hade turen att ha två kompetenta och självgående öl- och baransvariga. De skötte så gott som allt själv och enda gångerna de behövde hjälp var det ändå bara DA som kunde hjälpa dem.

==== Städningen ====
Kolla med DA vad städerskan tar först när hon kommer. Det är bäst att börja med mycket folk där. Köket tar längst tid, så sätt 2 eller 3 personer att städa där. Var noga direkt med städningen så slipper ni göra om. Ett bra och tydligt städschema är ett måste. Gå runt och kolla så att folk jobbar. Det kan tyckas överdrivet att behöva vakta, men det behövs faktiskt. Folk är trötta och på gränsen till vad man orkar. Det tar bara längre tid om folk sitter och pratar och vilar i onödan. Och det kan bli bråk och sura miner om några jobbar medan andra slappar.

==== Utlandslagen ====
Vi hade två utlandslagsansvariga och det var mycket bra. Det kan bli ganska mycket strul med utlandslagen och det är bra om de har ett fåtal kontaktpersoner. Jag försökte ha ganska mycket koll, men hänvisar ändå till Helenas (webbgroupies) testamente eftersom hon hade stenkoll. Ett bra samarbete med A-Cats kan göra arbetet med utlandslagen smidigt.

==== Allmänna DÖMD-saker ====
Se till att ha en ansvarig från D-Group i garderoben. Det behövs verkligen någon som har koll hela tiden.
Ett tips kan vara att göra 23-01 passet till ett långt pass för alla. Bytena mellan passen gick inte jättebra då eftersom det var mycket att göra på alla pass. 
Kolla ALLT med DA/DC. Var ni ska ha saker, hur mycket, när ni kan göra saker. Och kolla med dem var ni kan förvara saker om ni hyr in saker som inte hör hemma på skolan och som behöver förvaras från t ex torsdagen till fredagen. Vi hade inte gjort det med allt, men det löste sig.
Ha minst en bil (helst 2-3 st) som kan köra hem fulla människor eller till akuten. Bestäm innan vilka som kör om det händer något.
Se till att du är inläst på schemat innan. Jag försökte med det var inte tillräckligt. Kände att jag inte hade koll på allt hela tiden, hur många som var i varje bar osv.
Jobba själv. (hjälp till i garderoben om det är kris, plocka glas osv). Det ser bättre ut och höjer moralen hos jobbarna. Men tänkt samtidigt på att delegera mycket. Du kan inte göra allt själv. Det är en balans man måste hitta.
Se till att ha roligt och njuta av det medan det pågår, det är du värd. Ta det lugnt och försök vara glad. Om du är irriterad vill inte folk fråga och då tappar du kontrollen. Så var glad!!!

==== Tankar i Efterhand ====
Jag ångrar att jag inte själv gjorde schemat. Då hade jag haft bättre koll på det.
Vi sålde nog för mycket biljetter, alternativt hade för lite jobbare. Se till att ha jobbare innan ni säljer mer biljetter än normalt.
Jag hade en enormt rolig helg!!! Det var värt allt slit.

Jag kommer säkert komma på en massa mer med tiden och kanske kompletterar om det är viktiga saker. Har du frågor vet du att du kan höra av dig till mig. Glöm inte att gamla chiefer sitter på en massa information och gärna svarar på frågor.

Lycka till med allt!

Kram Ida

PS: Magun Johanssons testamente från året 2001-2002 är kanonbra.
